[
    {
        "Text": "\n\nGeorge Topârceanu\n\n\n\n\nCântec\n\n\n\nFrumoasă ești, pădurea mea,\nCând umbra-i încă rară\nȘi printre crengi adie-abia\nUn vânt de primăvară...\n\nCând de sub frunze moarte ies\nÎn umbră viorele,\nIar eu străbat huceagul des\nCu gândurile mele...\n\nCând strălucesc sub rouă grea\nCărări de soare pline,\nFrumoasă ești, pădurea mea.\nȘi singură ca mine...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nBalada munților\n\n\n\nI\n\nS-au ivit pe rând în soare,\nJos, la capătul potecii,\nTurma albă de mioare,\nNoatinele și berbecii.\n\nSunet de tălăngi se-ngână.\nSub poiana din Fruntarii,\nZăbovește-n deal la stână\nBaciul Toma cu măgarii.\n\nEl se pleacă din cărare\nȘi tot leagă și dezleagă,\nCumpănește pe samare\nO gospodărie-ntreagă:\nMaldăr de tărhaturi grele\nCu desagi, căldări și pături,\nCă de-abia pot sta sub ele\nDoi măgari voinici alături.\n\nGata!... Baciul stă pe gânduri,\nPeste frunte mâna-și duce.\nSe ridică-n două rânduri\nȘi domol își face cruce.\n\nApoi cată lung spre creste\nȘi spre țarcurile goale...\nȘi convoiul, fără veste,\nA pornit încet la vale.\n\n*\n\nCerul și-a schimbat veșmântul.\nPloaia parcă stă să-nceapă.\nPrintre brazi coboară vântul\nCa un foșnet lung de apă.\nAdâncit în gânduri multe\nBaciul stă și nu-și dă seamă\nC-a rămas în loc s-asculte...\n\nDupă el, călcând cu teamă,\nMerg tăcuții lui prieteni\nPrin sălbatice pripoare,\nPe sub poale verzi de cetini,\nPe potecă fără soare,\nOri străbat în pas alene\nLuminișuri fără flori,\nSinguratice poiene\nCu mesteceni visători...\nRar trezesc în a lor cale\nCâte-o piatră sub copită.\nIar când drumul se prăvale\nJos, la coastă povârnită,\nCalcă baciul ca pe gratii\nȘi-i strunește blând cu gura:\n- Cătinel, feciorii tatii,\nCa să n-o pornim de-a dura!...\n\nII\n\nAstfel, turmă după turmă\nPleacă toamna de la stâni,\nDe rămân pustii în urmă\nMunții singuri și bătrâni.\n\nAstăzi ca și-odinioară,\nCât s-afundă-n vreme anii,\nEi văzură cum coboară\nPe cărări de plai ciobanii,\nCând pe soare, când pe ploaie,\nVreme multă, fără număr,\nCu căciula lor de oaie\nȘi cu sarica pe umăr,\nA' trecutului vii moaște\nPeste care vremea crește, -\nCulmea verde mi-i cunoaște,\nStânca sură mi-i iubește...\n\nIar în urma lor, pe sară,\nAstăzi ca și alte dăți,\nLungă liniște coboară\nPeste mari singurătăți.\n\nToamna cu-a ei albă frunte\nȘi cu galbenii-i conduri\nA lăsat argint pe munte\nȘi rugină pe păduri.\n\nLa răspântii crește stogul\nDe foi moarte de curând.\nStrigă-n vale Topologul,\nȘi-a lui larmă, când și când,\nCa o voce omenească\nPână sus pe culmi tresare,\nPreajma mută s-o trezească\nDin senina ei visare.\n\nTot mai jos apoi se lasă\nPoala norilor pe munte.\nVin din iarna-ntunecoasă\nZile lungi cu ploi mărunte.\nNeguri dese-ncep să cadă,\nSe târăsc în jos pe plai.\nPe păduri se strâng grămadă\nFalduri albe de buhai.\nBrazii stau în nemișcare,\nPrintre ramuri ploaia pică, -\nNici o creangă nu tresare,\nNici un zbor de păsărică.\nNumai ferigele ude,\nPutregaiul și bureții\nÎși trimit miresme crude\nÎn desimea groasă-a ceții.\nTrunchiuri strâmbe, răsturnate\nScorburile și buștenii\nCu-a lor cioturi, pe-nserate\nUmplu codrii de vedenii.\n\nSihla neagră se-nfioară.\nSperiat, dintr-un hățiș\nPui sfios de căprioară\nA ieșit la luminiș...\nCu blănița zgribulită\nStă și-ascultă nemișcat...\nVremea pare-ncremenită...\nBrazii fruntea și-au plecat,\nSpăimântați, ca pentru rugă:\nColo-n fundul curmăturii,\nDormitând pe-o buturugă\nS-a ivit Muma-Pădurii...\nDar nu-i nimeni să-i zărească\nTrupul hâd și deșirat,\nFața galbenă de iască,\nNasul - ciot de brad uscat.\nNici nu vede, nici n-aude,\nDoar își scutură pe-o mână\nPărul ei de vreascuri ude,\nFruntea plină de țărână.\nȘi cum stă cu ceața-n spate\nIstovită lângă trunchi,\nRădăcini și crengi uscate\nÎi atârnă pe genunchi.\nNegurile-i sug puterea.\nOchii-i nemișcați și suri\nCheamă noaptea și tăcerea\nDin adâncuri de păduri...\n\nIII\n\nȘi se duc pe nesimțite\nNopți pustii și zile reci,\nCum s-adună, putrezite,\nFrunze moarte pe poteci.\nColo sus, culcat pe-o rână,\nStă Negoiul mohorât\nCu-a lui negură bătrână\nCare-i ține de urât.\nFulgii-ncep apoi să cadă.\nFirea-și doarme somnul ei\nAmorțită sub zăpadă...\n\nIar târziu, la Sfântu-Andrei,\nCând cobori de la povarnă\nPrintre plopi subțiri și rari,\nÎn senină zi de iarnă\nVezi departe munții mari\nCum își zugrăvesc în soare\nPiscuri vinete spre cer,\nPovârnișuri sclipitoare,\nBrazi împodobiți de ger,\nAtârnând ca niște salbe\nPe grumajii lor de stânci,\nPeste plaiurile albe\nȘi prăpăstiile-adânci.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nBalada unui greier mic\n\n\n\nPeste dealuri zgribulite,\nPeste țarini zdrențuite,\nA venit așa, deodată,\nToamna cea întunecată.\n\nLungă, slabă și zăludă,\nBotezând natura udă\nC-un mănunchi de ciumafai, -\nCând se scutură de ciudă,\nÎmprejurul ei departe\nRisipește-n evantai\nPloi mărunte,\nFrunze moarte,\nStropi de tină,\nGuturai...\n\nȘi cum vine de la munte,\nBlestemând\nȘi lăcrimând,\nToți ciulinii de pe vale\nSe pitesc prin văgăuni,\nIar măceșii de pe câmpuri\nO întâmpină în cale\nCu grăbite plecăciuni...\n\nDoar pe coastă, la urcuș,\nDin căsuța lui de humă\nA ieșit un greieruș,\nNegru, mic, muiat în tuș\nȘi pe-aripi pudrat cu brumă:\n\n- Cri-cri-cri,\nToamnă gri,\nNu credeam c-o să mai vii\nÎnainte de Crăciun,\nCă puteam și eu s-adun\nO grăunță cât de mică,\nCa să nu cer împrumut\nLa vecina mea furnică,\nFi'ndcă nu-mi dă niciodată,\nȘi-apoi umple lumea toată\nCă m-am dus și i-am cerut...\n\nDar de-acuș,\nZise el cu glas sfârșit\nRidicând un picioruș,\nDar de-acuș s-a isprăvit...\nCri-cri-cri,\nToamnă gri,\nTare-s mic și necăjit!\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nRapsodii de vară\n\n\n\nI\n\nCine-ar putea să spună\nCâți secoli au trecut\nDe-o lună,\nDe când nu te-am văzut?...\n\nSalcâmii plini de floare\nSe uită lung spre sat,\nȘi-n soare\nFrunzișul legănat\n\nLe-atârnă ca o barbă...\nAcolo mi-am găsit\nÎn iarbă\nRefugiul favorit.\n\nAcolo, ca-ntr-un templu,\nDe-atâtea dimineți\nContemplu\nO tufă de scaieți.\n\nPe când departe-n zare,\nMirat ca un copil,\nRăsare\nUn astru inutil...\n\nII\n\nIubito, fără tine\nÎncepe-o nouă zi...\nDar cine\nLe poate socoti?\n\nCă zilele-n restriște\nSe-nalță și apun\nCa niște\nBaloane de săpun...\n\nCu mâinile sub tâmplă\nCum stau așa culcat,\nSe-ntâmplă\nUn fenomen ciudat:\n\nPrivirea mea distrată\nPrin negre rămuriști\nMi-arată\nDoi ochi adânci și triști\n\nȘi-n orice strop de rouă\nVăd două brațe, mici\nCa două\nPicioare de furnici.\n\nDar dacă o lăcustă,\nDin verdele talaz,\nRobustă\nÎmi sare pe obraz, -\n\nDin ochii mei dispare\nMirajul interpus,\nPe care\nL-am zugrăvit mai sus,\n\nȘi-n ochii mei deodată,\nCa-n alte dimineți,\nS-arată\nO tufă de scaieți...\n\nIII\n\nAcum natura-ncepe\nCu tainicul ei glas\nDin stepe\nSă cânte-ncet pe nas.\n\nPrin ierburile crude,\nSub cerul fără fund,\nS-aude\nUn bâzâit profund\n\nȘi până la amiază\nPământul încropit\nVibrează\nAdânc și liniștit.\n\nSunt gâze și gângănii\nCe sar și fac mereu\nMătănii\nCând trec prin dreptul meu,\n\nȘi-mpreunându-și zborul,\nÎn ierburi își ascund\nAmorul\nMultiplu și fecund.\n\nIV\n\nȘi-n vremea asta, oare,\nCând eu visez mereu\nLa soare -\nCe face dorul meu?\n\nIubirea mea nebună,\nDe-abia trezită-n zori,\nAdună\nMănunchiuri mari de flori.\n\nSe-ntreabă - ce să facă?\nȘi făr-a pregeta,\nEa pleacă\nÎntins, la casa ta.\n\nȘi nici nu bagi de seamă\nCum pasu-i furișat\nCu teamă\nS-apropie de pat,\n\nCi doar treasari deodată\nȘi parcă-ți pare rău.\nMirată,\nTe uiți în jurul tău...\n\nIar ea-ntr-un suflet vine\nCu părul desfăcut\nLa mine,\nSă-mi spuie ce-a făcut...\n\nAșa, spre zarea largă,\nPe zi de-atâtea ori\nAleargă\nPe drumuri lungi de flori.\n\nV\n\nTârziu, când peste lanuri\nCoboară spre câmpii\nNoianuri\nDe umbre argintii;\n\nCând luminosul crainic,\nLuceafărul stingher\nȘi tainic\nS-aprinde iar pe cer\n\nȘi cu lumina nouă\nSclipește ca un strop\nDe rouă\nPe vârful unui plop,\n\nIubirea mea fugară\nDe-abia s-a liniștit,\nȘi-afară,\nCa un copul trudit,\n\nPe-un maldăr de sulfine,\nCu cel din urmă gând\nLa tine,\nAdoarme suspinând.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nRapsodii de toamnă\n\n\n\nI\n\nA trecut întâi o boare\nPe deasupra viilor,\nȘi-a furat de prin ponoare\nPuful păpădiilor.\n\nCu acorduri lungi de liră\nI-au răspuns fânețele.\nToate florile șoptiră,\nÎntorcându-și fețele.\n\nUn salcâm privi spre munte\nMândru ca o flamură.\nSolzii frunzelor mărunte\nS-au zburlit pe-o ramură.\n\nMai târziu, o coțofană\nFără ocupație\nA adus o veste-n goană\nȘi-a făcut senzație:\n\nCică-n munte, la povarnă,\nPlopii și răsurile\nSpun că vine-un vânt de iarnă\nRăscolind pădurile.\n\nȘi-auzind din depărtare\nVocea lui tiranică,\nToți ciulinii pe cărare\nFug cuprinși de panică...\n\nZvonul prin livezi coboară.\nColo jos, pe mlaștină.\nS-a-ntâlnit un pui de cioară\nC-un bâtlan de baștină\n\nȘi din treacăt îi aruncă\nAltă veste stranie,\nC-au pornit-o peste luncă\nFrunzele-n bejanie!\n\nII\n\nÎntr-o clipă, alarmate,\nIes din șanțuri vrăbiile.\nPapura pe lac se zbate\nLegănându-și săbiile.\n\nUn lăstun, în frac, apare\nSus pe-un vârf de trestie\nCa să ție-o cuvântare\nÎn această chestie.\n\nDar broscoii din răstoacă\nÎl insultă-n pauze\nȘi din papură-l provoacă\nCu prelungi aplauze.\n\nLișițele-ncep să strige\nCa de mama focului.\nCocostârci, pe catalige,\nVin la fața locului.\n\nUn țânțar, nervos și foarte\nSlab de constituție,\nÎn zadar vrea să ia parte\nȘi el la discuție.\n\nCând deodată un erete,\nPolițai din naștere,\nPeste baltă și boschete\nVine-n recunoaștere\n\nCu poruncă de la centru\nContra vinovatului,\nCa să-l aresteze pentru\nSiguranța statului...\n\nDe emoție, în surdină,\nSub un snop de bozie,\nO păstaie de sulcină\nA făcut explozie.\n\nIII\n\nFlorile-n grădini s-agită.\nPeste straturi, dalia,\nCa o doamnă din elită\nÎși îndreaptă talia.\n\nTrei petunii subțirele,\nFarmec dând regretelor,\nStau de vorbă între ele:\n\"Ce ne facem, fetelor?...\"\n\nFloarea-soarelui, bătrână,\nDe pe-acum se sperie\nC-au să-i cadă în țărână\nDinții, de mizerie.\n\nȘi cu galbena ei zdreanță\nStă-n lumina matură,\nCa un talger de balanță\nAplecat pe-o latură...\n\nÎntre gâze, fără frică\nSe re-ncep idilele.\nDoar o gărgăriță mică,\nBlestemându-și zilele,\n\nNecăjită cere sfatul\nUnei molii tinere,\nCă i-a dispărut bărbatul\nÎn costum de ginere.\n\nÎmprejur îi cântă-n șagă\nGreierii din flaute.\n\"Uf, ce lume, soro dragă!\"\nUnde să-l mai caute?\n\nL-a găsit sub trei grăunțe\nMort de inaniție.\nȘi-acum pleacă să anunțe\nCazul la poliție.\n\nIV\n\nBuruienile-ngrozite\nDe-așa vremi protivnice\nSe vorbiră pe șoptite\nSă se facă schivnice.\n\nȘi cum știe-o rugăciune\nDoamna măsălariță,\nTot soborul îi propune\nS-o aleagă stariță.\n\nNumai colo sus, prin vie,\nRumenele lobode\nVor de-acuma-n văduvie\nSă trăiască slobode.\n\nVezi! de-aceea mătrăguna\nA-nvățat un brusture\nSă le spuie-n față una\nCare să le usture!...\n\nJos, pe-un vârf de campanulă\nPururea-n vibrație,\nȘi-a oprit o libelulă\nZborul plin de grație.\n\nMic, cu solzi ca de balaur,\nTrupu-i fin se clatină,\nGiuvaer de smalț și aur\nCu sclipiri de platină.\n\nV\n\nDar deodată, pe coline\nScade animația...\nDe mirare parcă-și ține\nVântul respirația.\n\nZboară vești contradictorii,\nSe-ntretaie știrile...\nCe e?... Ce e?... Spre podgorii\nToți întorc privirile.\n\nIat-o!... Sus în deal, la strungă,\nAșternând pământului\nHaina ei cu trenă lungă\nDe culoarea vântului,\n\nS-a ivit pe culme Toamna,\nZâna melopeelor,\nSpaima florilor și Doamna\nCucurbitaceelor...\n\nLung își flutură spre vale,\nCa-ntr-un nimb de glorie,\nPeste șolduri triumfale\nHaina iluzorie.\n\nApoi pleacă mai departe\nPustiind cărările,\nCu alai de frunze moarte\nSă colinde zările.\n\n. . . . . . . . . . . . . . .\n. . . . . . . . . . . . . . .\n\nGâze, flori întârziate!\nMuza mea satirică\nV-a-nchinat de drag la toate\nCâte-o strofă lirică.\n\nDar când știu c-o să vă-nghețe\nIarna mizerabilă,\nMă cuprinde o tristețe\nIremediabilă...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nManon și des Grieux\n\n\n\nEa-și pune voalul cu mișcări discrete.\nEl stă cuprins de-o presimțire gravă.\nCerșindu-i mut o clipă de zăbavă.\nSărută brațul zâmbitoarei fete.\n\n- Sunt trist, Manon: mi-e inima bolnavă...\nAtât șopti, cu fața la perete,\nCăci se temea acum să nu-l îmbete\nAmețitoarea ochilor otravă.\n\nȘi ea s-a dus... În clipa asta mare\nI-a aruncat din prag o sărutare\nȘi n-a-nțeles durerea-i fără nume...\n\nO, tu cea mai nebună dintre toate,\nManon, Manon! de ce-ai lăsat pe lume\nAtâtea zeci de mii de strănepoate!...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nNoapte de toamnă\n\n\n\nMurmur lung de streșini, risipite șoapte\nCresc de pretutindeni și se pierd în noapte.\nRareori prin storuri o lumină scapă\nDe-mi aprinde-n cale reci oglinzi de apă\nȘi-mi trimite-n față raza ei răsfrântă...\n\nPloaia bate-n geamuri, streșinile cântă.\nDar treptat, cu larmă potolită scade\nCântecul acestui tremur de cascade.\nTot mai des în preajmă umbre vii răsar,\nPloaia peste case pică tot mai rar\n\nȘi-n grămezi de neguri apele se strâng...\n\nLumea-ntreagă doarme, streșinile plâng.\nPână când o rază de argint în zare,\nLămurind pe boltă straturi de ninsoare,\nLin desface umbra și de crengi anină\nScânteieri albastre, boabe de lumină.\nIar acum din taina cerului deschis,\nPeste firea mută cad lumini de vis\nȘi-n troiene albe norii se desfac...\n\nDar când iese luna, streșinile tac.\n\n*\n\nDormi, iubire dulce!...\nNumai eu întârziu, singur pe cărare,\nFarmecul acestei clipe călătoare...\nGândurile mele vin să te deștepte,\nDin pridvorul tainic să cobori pe trepte.\nSă cobori în toamna limpede și rece\nȘi, visând cu mine clipa care trece,\nSă-mi sporești tristețea ceasului târziu\nCând, străin de tine, sufletu-mi pustiu\nVa porni zadarnic, rătăcind pe drum,\nSă sărute urma pașilor de-acum.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nNoapte de iarnă\n\n\n\nCad din cer mărgăritare\nPe orașul adormit...\n\nPlopii, umbre solitare\nÎn văzduhul neclintit,\nVisători ca amorezii\nStau de veghe la fereastră,\nȘi pe marmura zăpezii\nCulcă umbra lor albastră.\n\nIarna!... Iarna tristă-mbracă\nStreșinile somnoroase,\nPune văl de promoroacă\nPeste pomi și peste case.\nScoate-o lume ca din basme\nÎn lumini de felinare -\nUmple noaptea de fantasme\nNeclintite și bizare.\nDin ogeagul de cărbune\nFace albă colonadă\nȘi pe trunchiuri negre pune\nCapiteluri de zăpadă,\nIar prin crengile cochete\nFlori de marmură anină, -\nO ghirlandă de buchete\nCare tremură-n lumină.\nReci podoabe-n ramuri goale\nPlouă fără să le scuturi,\nIci, risipă de petale,\nColo, roi ușor de fluturi...\n\n*\n\nȘi din valul de zăpadă,\nCa o mută arătare\nLegănându-se pe stradă,\nUn drumeț ciudat răsare...\nVine cu popasuri multe,\nFace-n calea lui mătănii.\nCâte-odată stă s-asculte\nClopoțeii de la sănii.\nAlteori uimit tresare,\nDă din mâini șoptind grăbit -\nParcă spune-o taină mare\nUnui soț închipuit...\nCa o umbră din poveste\nSe strecoară-ncet, și iar\nStă deodată fără veste\nRezemat de-un felinar.\n\nFața lui se lămurește, -\nPare-nduioșat acum...\nVisător și lung privește\nCasele de peste drum:\nPoartă mică... pomi în floare...\nO fereastră luminată...\nStreșini albe de ninsoare...\nToate-i par ca altădată!\n\nȘi păreri de rău trecute\nCad pe inima-i trudită,\nCa un stol de păsări mute\nPe-o grădină părăsită:\n\"Bulgăraș de gheață rece,\nIarna vine, vara trece\nȘi n-am cu cine-mi petrece...\nBulgăraș topit în foc,\nDacă n-am avut noroc!\nDacă n-am avut noroc...\"\n\nGlasul, înecat, se curmă.\nOmul, șovăind în stradă,\nPleacă iar, lăsând în urmă\nPete negre pe zăpadă.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nSinguri\n\n\n\nDormi!... Un val de aer umed am adus cu mine-n casă.\nTremurând s-a stins văpaia lumânării de pe masă,\nIar acuma numai ochiul de jăratic din cămin\nLicărește-n umbra dulce, ca o piatră de rubin.\n\nBate vânt cu ploaie-n geamuri\nȘi e noapte neagră-afară...\nPlânsul streșinii suspină ca un cântec de vioară\nMonoton, șoptind povestea unei vremi de mult uitate...\nNici o rază nu pătrunde prin perdelele lăsate.\n\nCi-ntunericul prieten stăpânind până departe,\nȘi de oameni și de patimi fericirea ne-o desparte.\nSingur eu veghez în noapte,\nPloaia cântă tot mai tare...\nȘi m-apropii, ochii negri să-i deschid cu-o sărutare.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nÎn drum\n\n\n\nPeste firea muta doarme\nCerul plin de stele.\nPatru plopi ascund �n umbra\nCasa dragei mele.\n\nDar mi-a fost pesemne calea\nDe-un dusman ursita:\nAm gasit lumina stinsa,\nUsa zavorita...\n\nDe trei nopti aceeasi cale\nBate calatorul.\nCine n-are dor pe vale\nNu-mi cunoaste dorul.\n\nGinduri triste, mine sara\nViu an ciuda voastra, --\nSi de-o fi zavor la usa\nIntru pe fereastra!\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nPastel\n\n\n\nDin asfintit, de peste munte,\nRasfringeri rosii de amurg\nSe sfarma-n licariri marunte\nSi-n Dunarea umbrita curg.\n\nDar unda tulbure le-ngroapa\nCând, subt rachitele din vale,\nDe-abia mai tremura pe apa\nCa niste coji de portocale.\n\nAcolo jos, peste cununa\nIntunecatului boschet,\nSclipeste-n aer semiluna\nDin virful unui minaret.\n\nSi parca zugravit anume,\nIsi culca umbra până-n mal\nOstrovul izolat de lume\nCa un castel medieval.\n\nEl pare-o nava fermecata\nCe-a ancorat aici, subt munte,\nMinune indelung visata\nDe valul Dunarii carunte!\n\nA asteptat în nopti senine\nStralucitoare dimineata,\nCând din adancul apei line\nS-a ridicat la suprafata\n\nCa o gradina plutitoare\nCu pomi si pasari impreuna,\nCu florile-i ce rid în soare\nSi noaptea tremura subt luna.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nVecina\n\n\n\nMă cerți mereu, dar nu sunt eu de vină,\nCi numai ochii, - ochii tăi, vecină, -\nCă ți-am făcut potecă prin grădină...\n\nAdeseori tu lași la geamuri storul,\nȘi ușa ta e-nchisă cu zăvorul,\nDar tot mai viu s-aprinde-n mine dorul!\n\nȘi tot mai des mă poartă necuratul\nSpre zâmbetul din ochii tăi, cu sfatul\nPe care-l țin ispita și păcatul.\n\nDe dorul tău, de dragul suferinței,\nCând amăgit mi-oi pierde rostul minții, -\nTu vrei să-mi las și frații, și părinții?\n\nSă leg acum ce nu se mai dezleagă,\nSă ispășesc viața mea întreagă\nPăcatul greu că mi-ești atât de dragă?\n\nDecât să fug cu tine-n largă lume,\nOri singur eu, să nu-ți mai știu de nume, -\nMai bine-mpacă-mi dragostea cu glume.\n\nZâmbind să-mi vindeci inima rănită,\nPăstrează calda ochilor ispită,\nDar nu mai ține ușa zăvorâtă!\n\nCă tu ți-nconjuri viața cu zăvoare\nȘi clipele de-acum le lași să zboare,\nCând duclea tinerețe-i trecătoare...\n\nDe ce nu vrei să lași în prag veșmântul\nDe datini grele ce-mi ucid avântul,\nCă nu ne-ar ști nici vântul, nici pământul!\n\nCând umbra nopții cade peste vale,\nTu să m-aștepți în pragul casei tale,\nC-un văl ușor pe umerele goale.\n\nSă vin, când luna nopților măiestre,\nFrumoasă ca o fată fără zestre, -\nSe uită lung și tainic prin ferestre...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nBroaștele\n\n\n\nAm ascultat din umbră cântarea lor înaltă.\nBuchetele de trestii dormeau cu foșnet lin.\nEra o lună plină în fiecare baltă,\nȘi-n fiecare undă o piatră de rubin.\n\nIar nuferii, pe care lianele-i dezgroapă\nCând i-a-nchegat în tremur lumina unui val,\nPăreau luceferi galbeni, căzuți adânc în apă\nSă-nsemne calea lunii spre-ntunecatul mal.\n\nOstroave mari de umbră închipuiau corăbii,\nIar papura, mișcată în treacăt de zefiri,\nNălța mănunchi în aer tremurătoare săbii,\nPrin pânza de lumină a undelor subțiri.\n\nȘi broaștele semețe cântau cu glasuri multe\nPe când, din înălțime, privindu-și fața-n lac,\nUn nour singuratic stătea uimit s-asculte\nCum bat ca toaca toate și-o clipă toate tac.\n\nSe ridicau departe prelungi bătăi din palme\nȘi note-adânci de flaut ieșeau de jos, din stuh.\nPărea că lapidează tăcerea nopții calme\nO grindină de note zvârlite în văzduh.\n\nȘi cum deasupra apei s-amestecau întruna\nUmplând singurătatea de freamăt viu, părea\nCă toate laolaltă apostrofează luna.\nCă fiecare broască se ceartă cu o stea.\n\nErau ocări în larma lunaticei orchestre\nȘi rugă arzătoare în tainicul ei zvon.\nSpuneau Nemărginirii durerile terestre\nCu imnul lor zadarnic, solemn și monoton...\n\nCum le-ascultam din umbră acvatica fanfară,\nSub cerul vast al nopții cu ele-am retrăit\nO noapte luminoasă din era terțiară.\nNefericit și singur ca primul troglodit.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nPăinjiniș\n\n\n\nÎn plasa gândurilor mele de lumină\nȚi-am prins imaginea: o viespe\nSubțire-n mijloc, ageră și fină.\n\nO adiere poate s-o desprindă\nDin luminosul ei hamac.\nSă cadă ca o floare pe fața unui lac,\nSă-i tulbure metalica oglindă...\n\nE seară... Plopii înșirați în zare\nSe sting departe -\nVăpăi de umbră, facle funerare\nLa căpătâiul zilei moarte...\n\nDe ce să-mi stai zadarnic împotrivă?\nRămâi a mea...\nO, nu te zbate, dulcea mea captivă, -\nRețeaua fină s-ar cutremura\nȘi fiecare fir întins prea tare\nMă doare...\n\nCă le-am urzit - păianjen solitar -\nNu din argintul razelor de lună,\nCi din fiorul unui vis bizar\nPe care Noaptea mi-l aduce-n dar\nCa să-l trăim o clipă împreună...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nEpilog\n\n\n\nLângă țărmul tristei mări\nM-am oprit pe-o stâncă.\nApa tremură spre zări,\nVerde și adâncă.\n\nSufletu-mi, împovărat\nDe-o iubire moartă,\nSe ridică ne-mpăcat\nȘi cu el o poartă,\n\nCum își duce greu în zbor\nVulturul de mare,\nPeste valuri călător,\nPrada moartă-n gheare...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nPrefață\n\n\n\nPrin ce ținuturi rătăcești\nPribeagă?\nÎn care grotă din povești\nAi hibernat - o vară-ntreagă?\n\nO, Muza mea cu nasul mic\nȘi coapse fine,\nAbia sculptate din nimic,\nDe ce te-ai dus de lângă mine?...\n\nȚi-am prins în părul inelat\nVreo floare artificială?\nTe-am ofensat\nCu vreo metaforă banală?\n\nOri mi-ai bătut vreodată-n geam\nȘi, spionând perdeaua trasă,\nTe-ai supărat că nu eram\nAcasă?...\n\nVrei poate macii din livezi\nPe toți cu mâna ta să-i scuturi?\nSau te distrezi\nCu pălăria după fluturi?\n\nN-ai adormit cumva pe-afară\nȘi te-ai trezit sub un umbrar,\nÎndrăgostită de-un măgar\nCa-n Visul unei nopți de vară?\n\nCu Demonul lui Lermontof\nTe-i fi-ntâlnit și ți-a fost frică?...\nNu ți-a intrat cumva-n pantof\nO pietricică?\n\n(De-aceea-mi iese șchiop și mic\nUn vers, în fiecare stanță...\nVezi, tot m-ai inspirat un pic\nDe la distanță!)\n\nOri m-ai zărit vreodată stând\nCu Muza altuia? Se poate.\nLe-am spus cuvinte dulci, pe rând,\nLa toate...\n\nDar n-am făcut-o pe furiș\nCum fac confrații mei cu tine,\nCi pe afiș\nMi-am spus păcatul la oricine,\n\nȘi confidențele, tu știi,\nLe-am dat pe față, tale-quale,\nÎntr-un volum de Parodii\nOriginale...\n\nOricum, de-o fi ca-n viitor\nSă placă stihurile mele,\nLas mărturie tuturor\nCă n-ai colaborat la ele.\n\nCă singur m-ai lăsat să scriu\nO carte-ntreagă fără tine...\nȘi dacă totuși mai târziu\nTe vei întoarce lângă mine,\n\nNici nu te-alung, nici nu te-mpac,\nCi-n fundul călimării crunte\nMuind un deget, am să-ți fac\nUn benghi în frunte!\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nCălimara\n\n\n\nMi-ai dăruit, frumoasă doamnă, o călimară de argint\nCu două guri întunecate, ca două porți de labirint,\nPrin care gândurile mele s-or afunda neștiutoare\nȘi-adesea n-or găsi ieșire din bezna umedă, la soare.\nCu două guri ca de fântână, din care ultimul meu vis,\nScafandru mic, privind cu spaimă spre fundul negrului abis,\nVa încerca, zadarnic poate, s-adune înșirată-n salbe\nRecolta de mărgăritare a viitoarelor nopți albe.\nÎn călimara asta nouă roiesc ca fluturii imagini\nCe vor cădea cândva, inerte, pe câmpul alb al unei pagini,\nÎnchipuiri neplăsmuite și gânduri negândite încă\nPe care stropul de cerneală le-nchide-n noaptea lui adâncă,\nCuvinte șterse peste-o clipă, fantome de idei defuncte,\nO ploaie miniaturală de-accente, virgule și puncte -\nȘi-acele negre arabescuri pe care-o vagă fantezie\nSau numai mâna mea distrată le zugrăvește pe hârtie.\nÎn ea, tăcute și smerite stau viitoarele regrete,\nAlături de bilanțul zilei și de adresa unei fete;\nScrisoarea de condoleanțe pe care, poate, o voi scrie\nUnui amic în doliu după vreo rudă care-i încă vie;\nO epigramă inedită; figura unui tip ridicol,\nPe care nu-l cunoaștem încă; un titlu mare de articol,\nAsupra unei chestii care va fi de actualitate,\nCu siguranță, peste-o lună sau peste-un an și jumătate, -\nȘi toate cifrele arabe stau, de la 1 pân' la 9,\nAmestecate și stupide, în călimara asta nouă...\nÎn cupa ei de întuneric dorm viitorul și prezentul,\nCuvintele prin care, poate, îmi voi începe testamentul;\nO poliță abia schițată, un madrigal, o amintire\nA unei clipe viitoare, - sau o poemă de iubire\nPe care voi citi-o, poate, atras de noaptea lor bizară\nÎn ochii tăi cei mari și negri ca două guri de călimară....\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nToamna în parc\n\n\n\nCad grăbite pe aleea\nParcului cu flori albastre\nFrunze moarte, vorba ceea,\nCa iluziile noastre.\n\nPrin lumina estompată\nDe mătasa unui nor,\nVisătoare trece-o fată\nC-un plutonier-major.\n\nRumen de timiditate\nEl se uită-n jos posac.\nEa strivește foi uscate\nSub pantofii mici de lac.\n\nȘi-ntr-o fină discordanță\nCu priveliștea sonoră,\nMerg așa, cam la distanță,\nEl major și ea minoră...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nExpunere de motive\n\n\n\nPentru ce n-am concurat niciodata la premiile Academiei.\n\nÎntâi, fiindcă mi-a fost lene...\nAl doilea, nu-s modernist\nSentimental ca Demostene\nȘi nici ca Blaga - futurist...\n\nAl treilea, mi-e imposibil:\nEu dezaprob și versul șchiop\nȘi orice premiu divizibil...\nAl patrulea - sunt mizantrop.\n\nAl cincilea, din fudulie...\nAl șaselea, fiindcă n-am\nÎncredere-n Academie\nȘi nici la cine s-o reclam...\n\nAl șaptelea, - mi-a fost rușine...\nAl optulea, n-aveam nici eu\nPărere bună despre mine...\nAl nouălea, îmi vine greu\n\nSă mă prezint cu opu-n mână\nPe la iluștrii mei confrați\nDin Academia Română,\nSă zic: \"E bun - mi-l premiați?...\"\n\nAl zecelea, nu pot admite\nSă fiu învins la handicap -\nȘi când m-ar scoate din sărite\nLe-aș da, pardon, cu opu-n cap!\n\nAl unsprezecelea, - valuta\nReduce-o parte din talent.\nCând mia face azi cât suta,\nOri dai un spor echivalent,\n\nOri tragi oblonul la fereastră...\nȘi-al doisprezecelea - nu pot,\nFiindcă printre dumneavoastră\nE unul cârn și idiot...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nBalada călătorului\n\n\n\nO, e-atât de bine când pe drumuri ninse\nÎntâlnești o casă cu lumini aprinse,\nUn ogeac din care se ridică fum,\nCând te prinde noaptea călător la drum!\n\nSania coboară clinul de pădure.\nFug în urma noastră luminișuri sure\nȘi-n singurătatea care ne petrece,\nPeste vârf de arbori, asfințitul rece\nStrăbătând podoaba crengilor subțiri\nLuminează-n aer bolți de trandafiri.\n\nDar amurgul palid a-nceput să scadă.\nNoaptea, ca un abur, crește din zăpadă.\nSe ivesc departe măguri de hotar,\nÎntr-un loc se face drum pustiu de car,\nȘi-o fântână strâmbă pe lumina zării\nPare că sporește liniștea-nserării...\n\nDrum de vis! E clipa mutei agonii\nCând alaiul Nopții zboară pe câmpii,\nCând singurătatea umbrele-și arată\nȘi departe-n șesuri Ziua alungată\nLângă reci fruntarii alergarea-și curmă,\nCu ochi mari de spaimă să privească-n urmă,\nSă-și adune-n locul unde-a-ncremenit\nPeste sâni de gheață părul despletit.\n\nCa-ntr-o presimțire sufletul ți-e-nchis.\nUnde ești? Îți pare că trăiești un vis...\nTreci lăsând în urmă, la răspântii mute,\nUmbre solitare și necunoscute,\nTreci ducând o parte din tristețea lor,\nUn suspin, o rugă, un zadarnic dor.\nIar târziu, când taina dimprejur te cheamă\nȘi-ți strecoară-n suflet un fior de teamă,\nSingur cu povara cugetului tău\nTe cuprind deodată lungi păreri de rău\nDupă-o fericire care întârzie,\nDupă câte n-au fost, dar puteau să fie,\nDupă cele duse pentru totdeauna...\n\nAstfel, cu mirare, te trezești când luna\nLuminează somnul unei lumi din basme,\nIar omătul umple noaptea de fantasme.\n. . . . . . . . . . . . . . . . . . .\n. . . . . . . . . . . . . . . . . . .\nO, e-atât de bine când pe drumuri ninse\nÎntâlnești o casă cu lumini aprinse,\nUn ogeac din care se ridică fum,\nCând te prinde noaptea călător la drum!\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nBalada unei stele mici\n\n\n\nȚii minte tu, iubita mea,\nO noapte de argint în care\nMi-ai arătat pe cer o stea\nDin Carul mare?\n\nCu fața-n sus spre Dumnezeu,\nLăsându-ți capul să se culce\nPe brațul meu,\nTe legănam, povară dulce.\n\nDeasupra noastră, un castan\nCu frunze pudic răsfirate\nPentru-a servi de paravan\nIubirilor nevinovate,\n\nTinzând o ramură-n zadar\nCa să ne apere de stele,\nFusese martor ocular\nLa toate cele.\n\nȘi nu mi-ai spus atunci nimic,\nDar când mi-am coborât privirea,\nUn deget mic\nMi-a arătat Nemărginirea.\n\nUn strop de-argint a lunecat,\nȘi, cu paloarea-i siderală,\nPe cerul negru a-nsemnat\nUn fir subțire de beteală...\n\nȚii minte ce fior străin\nTrecu atunci, din constelații,\nPrin bluza ta de crepe-de-Chine\nCu aplicații?\n\nCe vești din cerul depărtat\nA nins pe fruntea ta zenitul?\nCe gânduri tainice-ai schimbat\nCu Infinitul?...\n\nSclipind departe, prin frunziș,\nO stea smerită și albastră\nSta singuratică, pieziș\nDeasupra noastră.\n\nȘi ca un spin,\nCu raza-i rece și subțire,\nMi-a strecurat un gând străin\nÎn visul meu de fericire.\n\nZicea: - Sub cerul vast și mut\nV-a aruncat aceeași soartă\nPe-un strop de lut\nCe-n învârtirea lui vă poartă.\n\nSărman atom sentimental!\nNu știi tu oare\nCă viața voastră-i colosal\nDe trecătoare?\n\nZicea: - Mă mir că te-ai gândit\nSă-mi cânți o odă.\nDe când poeții s-au prostit,\nAmorul nu mai e la modă.\n\nOricum, voi sunteți prea mărunți\nȘi eu, prea mare...\nN-ar fi mai bine să renunți\nȘi să vă duceți la culcare?\n\nCă nu există pe pământ\nMai venerabilă manie\nDecât - sub stele jurământ\nPe veșnicie.\n\nȘi nu există-n univers\nMai mare crimă\nDecât - la coada unui vers -\nSă pui o rimă...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nAeroplanul\n\n\n\nSpre apusul de jăratic\nCu livezi scăldate-n aur,\nTrece-un nour singuratic\nAlb și mare cât un taur.\n\nIar în urma lui s-abate,\nGata-gata să-l ajungă,\nUn țânțar cu coadă lungă\nȘi cu aripi nemișcate.\n\nCrește-n asfințit pojarul.\nDealurile stau s-adoarmă.\nNorul tace, dar țânțarul\nUmple liniștea de larmă...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nLa vânătoare\n\n\n\nI. Decorul\n\nSus, pe dealuri, Toamna pune\nMiriști galbene-n lumină,\nArături ca de cărbune\nȘi mohoare de rugină.\n\nRânduri-rânduri, spre câmpie\nSe perindă nori de plumb\nPeste larga simetrie\nDe coline cu porumb.\n\nIar când soarele străbate,\nLuminând peisajul vast\nDe dreptunghiuri colorate\nÎntr-un limpede contrast,\n\nSaltă-n valuri jucăușe\nȘi foșnește lung sub soare,\nCu mătasă la pănușe,\nMămăliga viitoare...\n\nII. Un iepure\n\nScurt, mohorul a foșnit...\nȘi spre neagra arătură\nÎntr-o clipă s-a ivit\nUn măgar-miniatură!\n\nDin căpiță sare pleavă,\nSar gunoaie dintr-un snop.\nPușca scoate fum pe țeavă\nȘi pornește ca un dop...\n\nA căzut... ba nu! Din goană,\nMic, elastic și urgent,\nLâng-o tufă de simziană\nA făcut un compliment.\n\nSpre porumb acum s-abate...\nUn scaiete zăpăcit\nÎl întreabă: - Ce e, frate?\n- Sunt teribil de grăbit!...\n\nAlungat ca de furtună,\nCu picioare de lăcustă,\nSe destinde și s-adună\nPeste-o miriște îngustă.\n\nCa o minge se prăvale,\nSe coboară și se suie\nPrin hârtoapele din vale:\nUite-l - nu e, uite-l - nu e!...\n\nLiniștea coboară iarăși\nPeste țarinile moarte...\n- L-ai scăpat! zice-un tovarăș.\n- Mi-a sărit cam de departe...\n\nIII. Masa\n\nDin văzduh abia s-aude\nȚipăt jalnic de prigorii...\nCu ciubote mari și ude\nStau la masă vânătorii.\n\nToți cu pușca lângă geantă,\nGuralivi și orășeni,\nPun o pată discordantă\nPe căpița de strujeni.\n\nȘi e frig, și toți îngheață...\nȘi din când în când nu strică,\nÎncepând de dimineață,\nCâte-un strop de săcărică...\n\n- Într-o toamnă, zice unul,\nLa un capăt de răzor\nM-am oprit să scot tutunul...\nCând, de jos, de la picior,\n\nFără veste văd că-mi sare\nUn șoldan cât un vițel,\nȘi stârnește-n goana mare\nAlți vreo șapte după el!\n\nTrag cu ploaie în grămadă,\nFără să țintesc deloc...\nCine s-aștepta să-mi cadă\nPatru iepuri dintr-un foc?...\n\n- Astea sunt invenții pure...\nMie mi s-a întâmplat,\nLa o goană-ntr-o pădure,\nUn mister adevărat.\n\nNici nu m-așezasem bine,\nStam cu pușca subsuoară...\nCând deodată lângă mine\nSe oprește-o căprioară.\n\nStă și-ascultă, imobilă...\nEu atunci - mă știți cum sunt -\nM-a cuprins un fel de milă:\nAm oftat... și-am tras în vânt.\n\nCând văzu că \"umplutura\"\nTrece fără s-o atingă,\nEa și-a-ntins la pușcă gura\nȘi-a-nceput... așa s-o lingă...\n\n- I-auzi colo, ce curaj, mă!\nAsta și-a-ntrecut perechea!\n... Buruienile din preajmă\nTrag și ele cu urechea.\n\nUn măceș de două șchioape\nZice-n taină unui spin:\n- Dumneata ești mai aproape,\nIa-l de mânecă puțin!\n\nIV. La întoarcere\n\nVântul curge spre câmpie\nTransparent și uniform.\nToate ierburile-nvie,\nToate țarinile dorm.\n\nIci și colo se ridică\nCâte-un nour alb de praf...\nStrăjuind șoseaua mică\nStâlpii rari de telegraf\n\n(Tot mai singuri, ceafă-n ceafă,\nSuluri vinete de fum\nLungi ca gâturi de girafă),\nÎnșirați pe lângă drum,\n\nSpre orașul plin de turle\nStau privind c-un aer tâmp...\nȘi deodată-ncep să urle\nCă-i apucă noaptea-n câmp.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nUn duel\n\n\n\nEroii mei sunt doi cocoși\nDe rasă, pintenați, frumoși\nCa ofițerii la paradă.\nDoi cavaleri aristocrați.\nDintr-o privire ofensați\nÎncep duelul fără spadă.\nAu martori puii speriați.\nTeren - o parte din ogradă,\nDar n-au motiv de sfadă,\nCăci nu se știe-a cui e vina -\nMisteru-nvăluie pricina, -\nDeci: căutați găina...\n\nDin amândouă părțile\nSe-ncep ostilitățile.\nEi stau o clipă față-n față\nCu ciocurile la pământ,\nApoi deodată-și iau avânt\nȘi lupta-ncepe săltăreață:\nSar deodată,\nDau cu ciocul.\nCad alături,\nSchimbă locul.\nBat din aripi,\nDau din gheare.\nUnul cade,\nAltul sare...\nIar s-atacă,\nIar se pișcă...\nDar deodată nu mai mișcă...\nFață-n față, multă vreme,\nStau așa, ca două gheme\nNeclintite\nȘi zburlite,\nPână când, pe nesimțite,\nUnul părăsește sfada,\nÎntorcându-se cu coada...\n\n*\n\nAtunci ieși de sub șopron\nUn folozof-clapon,\nUrât\nȘ-atâta de bătrân încât\nA dat în mintea puilor...\nEl s-a oprit în fața lor\nCotcodăcind sonor:\n- Eu dezaprob acest conflict.\nE o rușine, un delict\nNedemn de vremi civilizate.\nDar așteptăm un viitor\nCând, mândri de chemarea lor,\nCocoșii nu se vor mai bate...\nVoi vă certați pentr-o găină,\nDar nu vedeți? E curtea plină!\nBa treceți gardul la vecini,\nCă și p-acolo sunt găini...\nDe ce vă puneți gheara-n gât?\nSă lase unul cât de cât,\nSă dea și celălalt ceva, -\nEu, cât de cât, socot c-o da!\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nPopulară\n\n\n\nAh, războiul blestemat\nCâte văduve-a lăsat\nÎn durere - și câți prunci\nAu rămas orfani de-atunci!\n\nDar când stai să te gândești,\nToate cele pământești\nSunt ca umbra norilor,\nCa mireasma florilor.\n\nNu-i mirare că, de-atunci,\nAu crescut sărmanii prunci\nȘi văd încă soarele\nToate văduvioarele...\n\nDoar pe morții din război\nPutreziți în vânt și-n ploi\nN-are cine-i întreba\nDacă-s fericiți ori ba.\n\n\n\n\n\n\n"
    },
    {
        "Text": "\n\nGeorge Top�rceanu\n\n\n\n\nGelozie\n\n\n\nDaca nu ne-am fi-ntilnit\n(Absolut din �nt�mplare),\nTu pe altul oarecare\nTot asa l-ai fi iubit.\n\nDaca nu-ti iesam �n drum\nAi fi dat cu bucurie\nAltuia strain, nu mie,\nMingaierile de-acum.\n\nAi avea si vreun copil\nCare, poate (idiotul!),\nAr fi semanat �n totul\nCu-acel tata imbecil.\n\nSi asa... ce lucru mare\nCa-ntr-o zi ne-am intilnit\nSi ca-s foarte fericit, --\nAbsolut din �nt�mplare!\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nOctombrie\n\n\n\nOctombrie-a lăsat pe dealuri\nCovoare galbene și roșii.\nTrec nouri de argint în valuri\nȘi cântă-a dragoste cocoșii.\n\nMă uit mereu la barometru\nȘi mă-nfior când scade-un pic,\nCăci soarele e tot mai mic\nÎn diametru.\n\nDar pe sub cerul cald ca-n mai\nTrec zile albe după zile,\nMai nestatornice și mai\nSubtile...\n\nÎntârziată fără vreme\nSe plimbă Toamna prin grădini\nCu faldurii hlamidei plini\nDe crizanteme.\n\nȘi cum abia plutește-n mers\nCa o marchiză,\nDe parcă-ntregul univers\nPrivește-n urmă-i cu surpriză, -\n\nUn liliac nedumerit\nDe-alura ei de domnișoară\nS-a-ngălbenit, s-a zăpăcit\nȘi de emoție-a-nflorit\nA doua oară...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nNoiembrie\n\n\n\nPlouă stupid...\nCerul își scutură\nCa dintr-o ciutură\nFrigul lichid.\n\nCârduri de ciori -\nNeagră pecingine,\nFlori de funingine\nZboară sub nori...\n\nPlouă perfid.\nȘi-n doză minimă\nPicură-n inimă\nNeant acid.\n\nPlouă de sus...\nToamna ironică\nÎmi scrie-o cronică\nCât un Larousse.\n\n(O Halim?, -\nPentru că nu cere\nNici introducere,\nNici \"va urma\"...)\n\nPlouă placid:\nA...e...i...o...u...ă...\nDacă continuă,\nMă sinucid!\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nScrisoare\n\n\n\nRăspuns dlui Al. O. Teodoreanu\n\n...Ba mata ești tip ridicol!\nEu n-am scris nici un articol\nÎntru apărarea Muzii,\nDespre cel care\nPare\nCă-mi faci treizeci de aluzii...\n\nCriticul pe care-aici\nÎl ataci în versuri mici\nNu-i, desigur, măscărici,\nColibri sau licurici...\nÎnsă nici\nBou sau vacă, precum zici.\n\nE profesor (onorabil),\nAutor (interminabil),\nOm politic (execrabil),\nCritic (foarte vulnerabil,\nDar pasabil),\nPreședinte (incurabil).\n\nCând își laudă ciracii,\nÎi compară cu toți dracii.\nFără spirit diplomatic,\nCu-ale lui precepte\nDrepte,\nAre cioc, dar e simpatic.\n\n*\n\nCel pe care-n adevăr\nL-am luat cândva-n răspăr\nE un tip mai fistichiu.\nCând îl iei în pripă,\nȚipă...\nLasă-mă să ți-l descriu.\n\nAre-o mutră anodină\nDe frizer cu mandolină,\nO privire clandestină,\nNas de parafină\nFină,\nȘi la gură vaselină.\n\nBraț rotund și crupă plină,\nOrganism de gelatină,\nCu structură androgină, -\nIar la-nfățișare\nPare\nO statuie de slănină.\n\nȘi mai are... Ce mai are?\nCând se duce la culcare\nE de genul feminin,\nDar când scrie proză\nRoză,\nIscălește masculin.\n\nÎn al Criticii domeniu\nOrice Eu se crede geniu,\nDacă-i secondat de proști...\nAlte semnalmente?\nNiente!\nTrebuie să-l recunoști.\n\n*\n\nDeci scriind el prin reviste\nCronici impresioniste\nCu dantele împrejur,\nÎntr-o zi și-a zis că\nRiscă\nSă rămâie prea obscur.\n\nCum avuse țara pace,\nEl ieși din carapace,\nȘi cu pagini din război,\nDup-acel masacru\nSacru,\nS-a vârât printre eroi.\n\nȘtiu, pe astfel de specimeni\nAstăzi nu-i condamnă nimeni,\nAu ajuns la apogeu.\nEi, dar ăsta să mă-nfrunte?...\nPun'te\nUn moment în locul meu!\n\nCă mă știe fiecare,\nSunt sfios ca fata mare\nȘi blajin de obicei, -\nÎnsă când mă apăr\nScapăr\nCa din cremene scântei!\n\nÎn cuptor îmi vâr colacii\nCând s-arată vârcolacii.\nSpada-mi gata de atac,\nLuminoasă ca o dâră,\nVâră\nSpaima-n orice vârcolac!\n\n*\n\nCe folos avui de-acolo?...\nCu săgeata lui Apollo\nÎn zadar l-am săgetat,\nCăci o epidermă\nFermă\nEste greu de perforat...\n\nNimeni pace nu-ți dă dacă\nAi nevoie de dădacă.\nDragul meu, de-aceea zic\nCă scriind sudalme\nCalme\nNu poți câștiga nimic.\n\nCi, mai bine, - Muzei cale\nSă-i deschizi cu muzicale\nRime, ca de obicei, -\nIar pe păr să-i scuturi\nFluturi\nDe imagini și idei.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nRipostă\n\n\n\nUnui gazetar care cerea să fiu spânzurat\n\nVrei să mă spânzuri, vasăzică?...\nCând te-am citit, în adevăr,\nÎți dau cuvântul că de frică\nMi s-a zbârlit un fir de păr!\n\nCum? Ți-a venit așa, deodată,\nNetam-nesam?\nPăreai un om cu judecată -\nLa asta nu mă așteptam.\n\nTe-ai supărat și-ți pare rău\nCă-s încă viu?\nPăcat că ești de la Tazlău,\nPăcat că trebuie să-ți scriu!\n\nDar asta-i datoria mea:\nSă dau cu zacherlină-n proști.\nTalent avem - o recunoști.\nAtunci, păzea!\n\nPăzea, să nu dai de rușine,\nSă nu te strâng într-un sonet.\nSă nu te spânzur eu pe tine\nDe-un epitet!\n\nPăzea, că muza mi-i fecundă\nȘi când te-oi prinde nu te scap:\nCu șapte rime pe secundă\nÎți dau la cap!\n\nPăzea, să nu te-aștern pe-o filă\nȘi-n roca unui vers masiv\nSă te-ncrustez definitiv\nCa pe-o fosilă!\n\nPăzea, să nu-ți înfig în coastă\nO epigramă ca un cui.\nSă-ți sparg în cap o odă proastă,\nSă faci cucui!\n\nSă nu-ți arunc în ochi o stanță\nCu versuri mici,\nSă nu te ard de la distanță\nC-un hexametru ca un bici!\n\nȘi-apoi, în hazul galeriei,\nC-un vers subțire ca un ac,\nPe frontispiciul Veșniciei\nSă te fixez ca pe-un gândac!\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nFurtuna\n\n\n\nNimeni n-a rămas în stradă.\nNorii negri vin grămadă.\nZboară frunzele uscate\nÎn văzduh împrăștiate\nȘi salcâmii stau să cadă:\nBate vântul, bate...\n\nA ieșit de la răscruce\nO femeie care duce\nUn copil de mână... Sună\nPorți izbite de furtună\nȘi femeia face cruce:\nFulgeră și tună.\n\nDar a norilor năframă\nSe sfâșie... Biata mamă,\nCu puterile scăzute,\nVrea copilul să-și ajute\nȘi cu glas pierdut îl cheamă:\n- Hai cu mama, iute!\n\nL-a luat acum în brațe.\nPloaia o izbește-n față.\nBolta parcă-i spartă-n două...\nCu mânuțele-amândouă\nEl de gâtul ei s-agață:\n- Plouă, mamă, plouă!\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nSomnul\n\n\n\nCând numai luna singură din noapte\nVeghează din întinderea albastră,\nȘi când o rază albă, visătoare,\nS-a strecurat sfioasă prin fereastră\nȘi-a adormit pe pernă, lângă tine, -\nAtunci din cer, cu aripi nevăzute,\nCopilul morții - somnul - tainic vine,\nPe ochii-nchiși, ușor să te sărute...\n\nTu, dragul meu, dacă te simți prea singur\nȘi n-ai pe nime-n camera săracă\nDecât un nou dușman și oaspe: foamea...\nÎnchide ochii! Foamea o să-ți treacă,\nȘi fără veste somnul îți aduce\nO masă cu împărătești bucate, -\nBelșugul unei lumi mai fericite,\nCu soare cald și parcuri, și palate...\n\nȘi nu te miri, așa firesc îți pare,\nCând vin din trista lor singurătate\nIcoane scumpe de odinioară,\nFiințe dragi, de mult înmormântate.\n. . . . . . . . . . . . .. . . . . . . . . .\nO, înger blând, alinător durerii!\nDe pe cernita sufletului-zare,\nRidică-mi vălu-n fiecare noapte\nSă văd splendoarea lumii viitoare!...\n\nMi-aduc aminte...-n serile de iarnă,\nLa gura sobei, - fără să-mi dau seama,\nMă cuprindeai în brațe moi de visuri,\nCând îmi spunea povești frumoase mama...\nȘi-acuma simt singurătatea rece\nȘi tot pustiul nopților târzii.\nTe chem să-mi vindeci sufletul, o clipă, -\nDar în zadar te chem, - că nu mai vii!\n\nO, vino iar... și să-mi aduci cu tine\nIubitul chip de care sunt departe!\nAtâta am, în lumea asta mare,\nȘi răutatea lumii ne desparte...\nSărută-mi ochii! - Dintre ea și mine,\nPieri-va ca prin farmec depărtarea:\nZâmbind frumoasă îmi întinde gura\nȘi-n vis e-atât de dulce sărutarea...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\n1908\n\n\n\nDomnului A. Vlahuță\n\nBine-ai venit, an nou! - Cu voie bună,\nÎncrezători ți-ngenunchem-nainte:\nNe-aduci comoară de speranțe sfinte,\nOri prevestiri grozave de furtună?...\n\nDe pretutindeni se ridică șoapte\nȘi plâns înăbușit spre cel ce, ție,\nÎnduioșat acum, ți-a dat solie\nSă luminezi odată trista noapte!\n\nCă sunt aici dureri nemângâiate,\nBlesteme dureroase, - sunt copii\nFlămânzi și goi, și casele pustii, -\nSunt cruci de lemn, la margine de sate...\n\nȘi morții lor așteaptă de la tine,\nAn milostiv, în toate să fii darnic -\nȘi să le spui că n-au jertfit zadarnic\nAtâta sânge, gloanțele haine.\n\nC-au încetat sălbaticele goane, -\nIar dacă sunt colibele cernite,\nCopii orfani și mame văduvite\nNu vor mai plânge, sara, la icoane...\n\n*\n\nUn glas pornit din inimă curată,\nUn tânăr glas te-ntâmpină acum:\nDin largul țării spulberă odată\nMirosul greu de sânge și de fum.\n\nAn nou, an sfânt, - adu belșug în țară!\nDar să nu lege-n țernă sângerată\nUn rod spurcat, sămânța cea bogată...\n- An sfânt, adu-ni altă primăvară!\n\nSă-nfrâni, cu grija zilelor de mâine,\nNelegiuitul râs al lăcomiei -\nȘi din prinosul roadelor câmpiei\nSă se hrănească cei ce ne dau pâine.\n\nDe fructe multe, pomii încărcați\nȘi spicul greu de boabe să se rupă!\nO, an frumos, - cu bogății astupă\nPrăpastia deschisă între frați!...\n\nÎmpacă vrajba sufletelor noastre!\nNici plânsu-amar, nici blestemele gurii,\nNici pumnii strânși de vechiul foc al urii\nSă n-amenințe cerurile-albastre...\n\nTe-om preamări în laude, cu toții,\nO, an al păcii binefăcătoare!\nȘi-ți vor aduce-n veacuri viitoare\nPrinosul lor de cinste, strănepoții!\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nEclipsă\n\n\n\nPe-aceleași căi de mii de ani umblate,\nÎn goluri vaste legănându-și sfera,\nNeptun adoră visător pe Terra, -\nO biată lume plină de păcate...\n\nEl niciodată n-a trecut bariera\nSingurătății lui nevinovate, -\nȘi-n clipa asta ea e moartă, poate:\nO umbră deasă-i umple atmosfera.\n\nNeptun, se vede că tu n-ai lunetă\nSă-i studiezi eclipsa de departe, -\nCând inocenta tânără planetă\n\nSe-ntreabă, cu privirea-ntr-altă parte:\n\"Ce face oare Venera cochetă\nPe întuneric, singură cu Marte?\"\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nCatrene improvizate\n\n\n\n(în onoarea ilustrului Tăslăoanu)\n\nCa o cometă fără coadă\nAi apărut pe firmament\nCu-al tău Luceafăr pus pe sfadă, -\nDar n-ai talent.\n\nAi tot ce-ți trebuie: hârtie,\nCerneală, public indulgent,\nParale și tipografie, -\nDar n-ai talent.\n\nTe-ai instalat în Capitală\nCa să creezi și tu curent.\nVrei să te-afirmi ca cap de școală, -\nDar n-ai talent.\n\nLa cafenea când vii alene\nÎți iei un aer grav, absent...\nSatisfăcut te umfli-n pene, -\nDar n-ai talent.\n\nIar când te duci să scrii acasă\nUn nou articol vehement,\nTe strâmbi urât, te-așezi la masă...\nDar n-ai talent.\n\nAvântul tău și idealul\nPlasat în țară cu procent\nÎți saltă-ntruna capitalul, -\nDar n-ai talent.\n\nConstați de două ori pe lună\nCă-ți dă bilanțul excedent.\nNegustoria merge strună, -\nDar n-ai talent!\n\nEști fără scrupul și măsură\nCând vrei să scapi de-un concurent.\nÎți fierbe sufletul de ură, -\nDar n-ai talent.\n\nNu ne distruge dintr-o dată,\nCatone, fii mai indulgent!\nTu ai o mutră indignată, -\nDar n-ai talent...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nPortret\n\n\n\nEa are ochii mari,\nEa are gura mică,\nUn corp cu forme tari\nȘi grații de pisică.\n\nDorințe, pururi noi -\nScântei ascunse-n vatră -\nȘi două brațe moi,\nȘi-o inimă de piatră.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nCâți ca voi!\n\n\n\nSus, pe gardul dinspre vie,\nO găină cenușie\nȘi-un cocoș împintenat\nS-au suit și stau la sfat:\n- Ia te uită, mă rog ție,\nCât de sus ne-am înălțat!...\n\nȘi deodată, cu glas mare,\nÎncepură amândoi,\nSă cotcodăcească-n soare:\n- Nimeni-nu-mai-e-ca-noi!...\nNimeni-nu-mai-e-ca-noi!...\n\nDar de sus, din corcoduș,\nPitulându-se-ntre foi,\nMititel și jucăuș,\nLe-a răspuns un pițigoi:\n- Câți-ca-voi! Câți-ca-voi!...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nZi de vară\n\n\n\nLiniște. Căldură. Soare.\nSălciile plângătoare\nStau în aer, dormitând.\nUn vițel în râu s-adapă\nȘi-o femeie, lângă apă,\nSpală rufele, cântând.\n\nȘi din vale abia vine\nMurmur slab, ca de albine,\nSomnoros și uniform:\nRâul, strălucind în soare,\nCeartă sălciile, care\nToată ziulica dorm.\n\nSub o salcie bătrână\nȘi cu-o carte groasă-n mână\nCare-mi ține de urât,\nM-am culcat în fân pe spate, -\nSomnul lin, pe nechemate,\nA venit numaidecât.\n\nCântec, murmur, adiere\nDe zefir în frunze piere\nȘi rămâne doar un glas\nCare umple valea-ngustă.\n. . . . . . . . . . . .. . . . . . . . . . . .\nIa te uită, o lăcustă\nMi-a sărit tocmai pe nas!\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nPlouă\n\n\n\nPe-aici când plouă, plouă îndesat,\nNu ține ca la noi un ceas ori două.\nCă ziua plouă, plouă pe-nserat,\nȘi când se crapă iar de ziuă, - plouă.\n\nÎn faptul zilei, streșinile plâng.\nPădurea stă plouată ca o curcă.\nNatura calcă cu piciorul stâng:\nPe-aici când plouă, - plouă, nu se-ncurcă!\n\nIar când s-arată soarele sărac.\nDe după nouri, ca să-ți facă-n ciudă,\nN-apuci a scoate nasul din cerdac,\nCă până la întoarcere, - te udă.\n\nExistă și răstimpuri când se moaie,\nCând parcă nu mai toarnă-așa, de sus,\nȘi cerul câte-oleacă, spre apus,\nSe luminează puțintel - a ploaie.\n\nAtunci se cheamă că e timp frumos\n(Măcar că tot mai cade-un pic de bură),\nDar fumul din ogeac se lasă-n jos,\nȘi porcul umblă tot cu paiu-n gură...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nDin tren\n\n\n\nCa un val de cer senin\nPrins în volbură nomadă\nCurge vântul cristalin\nPe câmpia de zăpadă.\n\nFără urmă, fără țel,\nGândul meu pierdut aleargă\nLa întrecere cu el,\nȘi se pierde-n zarea largă.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nRomanță în stil vechi\n\n\n\nSe stinge amurgul cu roșii văpăi,\nȘi noaptea de vară\nCoboară-n tăcere pe munți și pe văi,\nÎnaltă și clară.\n\nLa marginea apei să-și caute vad\nO turmă s-abate.\nRăsare și luna din codri de brad,\nÎn singurătate.\n\nMăicuțele-n umbra părerii de rău\nSe duc să se culce;\nDin vale s-aude un glas de pârău\nSălbatic și dulce.\n\nOdihna s-așterne pe sfântul lăcaș\nDin vremea străbună.\nȘi numai o fată cu dor pătimaș\nMai cântă sub lună.\n\nIubitul și-așteaptă s-o prindă în braț\nLa poală de munte,\nȘi lung s-o sărute cu dulce nesaț,\nPe ochi și pe frunte.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nFabule pentru copii\n\n\n\nBivolul și coțofana\n\nPe spinarea unui bivol mare, negru, fioros,\nSe plimba o coțofană\nCând în sus și când în jos.\nUn cățel trecând pe-acolo s-a oprit mirat în loc:\n- Ah, ce mare dobitoc!\nNu-l credeam așa de prost\nSă ia-n spate pe oricine...\nIa stai, frate, că e rost\nSă mă plimbe și pe mine!\n\nCugetând așa, se trage îndărăt să-și facă vânt,\nSe pitește la pământ\nȘi de-odată - zdup! - îi sare\nBivolului în spinare...\n\nCe s-a întâmplat pe urmă nu e greu de-nchipuit.\nApucat cam fără veste, bivolul a tresărit,\nDar i-a fost destul o clipă să se scuture, și-apoi\nSă-l răstoarne,\nSă-l ia-n coarne\nȘi cât colo să-l arunce, ca pe-o zdreanță în trifoi.\n\n- Ce-ai gândit tu oare, javră? Au, crezut-ai că sunt mort?\nCoțofana, treacă-meargă, pe spinare o suport\nCă mă apără de muște, de țânțari și de tăuni\nȘi de alte spurcăciuni...\nPe când tu, potaie proastă, cam ce slujbă poți să-mi faci?\nNu mi-ar fi rușine mie de viței și de malaci,\nBivol mare și puternic, gospodar cu greutate,\nSă te port degeaba-n spate?...\n\n\nÎntrebare și răspuns\n\nRumegând cocenii de pe lângă jug,\nS-a-ntrebat odată boul de la plug:\n\n- Doamne, pe când alții huzuresc mereu,\nPentru ce eu singur să muncesc din greu?...\n\nLa-ntrebarea asta, un prelung ecou\nI-a răspuns din slavă: - Pentru că ești bou...\n\n\nBoierul și argatul\n\nUn boier, călare pe-o frumoasă iapă,\nTrebuind să treacă într-un loc o apă\nPeste-o punte-ngustă - și fiind grăbit,\nȘi-a chemat argatul și i-a poruncit:\n- Ia-mi în spate iapa\nȘi mi-o trece apa!\n- Nu pot, zise omul lăsând nasu-n jos.\n- Hm! făcu boierul foarte mânios:\n\nLeneșul la toate\nZice că nu poate...\n\n\nLeul deghizat\n\nLeul s-a-mbrăcat odată\nÎntr-o piele de măgar,\nSă colinde țara toată\nDin hotar până-n hotar,\nCa să vadă cum se poartă lupii (marii dregători)\nCu noroadele-i blajine de supuși rumegători.\n\nDeci, trecând el într-o seară la o margine de crâng\nCa un biet măgar nătâng,\nNiște lupi, cum îl văzură, se reped la el pe loc\nȘi-ntr-o clipă îl înșfacă, grămădindu-l la mijloc.\n\n- Stați, mișeilor! Ajunge, - că vă rup în dinți acuși!\n(Strigă leul, apărându-și pielea cea adevărată.)\nAstfel vă purtați voi oare cu iubiții mei supuși?...\n\nLupii, cunoscându-i glasul, îndărăt s-au tras pe dată,\nȘi de frică se făcură mici, ca niște cățeluși.\n- O, măria-ta! Iertare!\nZise cel mai diplomat, -\nSemănai așa de tare\nC-un măgar adevărat!...\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nFabule mici pentru oameni mari\n\n\n\nCin' s-a fript cu ciorbă...\n\nFratele nevestei unui negustor\nA venit odată pe la casa lor,\nZicând că la noapte, mâine, cine știe,\nAre gând să plece în călătorie\nȘi că, prin urmare,\nVrea să-și sărute sora la plecare.\n\n- Ba să nu pui gura pe nevasta mea,\nA strigat bărbatul, că intri-n belea!\n- Și de ce să nu pun gura, măi cumnate,\nCând știi că mi-e soră și că eu i-s frate?\n- Poți să-i fii și tată! zise omul scurt, -\nCin' s-a fript cu ciorbă suflă și-n iaurt.\n\n\nVăduva și piticul\n\nZice că demult, odată,\nUn pitic s-a însurat\nCu o văduvă bogată,\nCe fusese măritată\nCu un mare om de stat.\nȘi-o fi dus ea, altădată, o viață mai tihnită,\nDar la urmă și piticul a făcut-o fericită...\n\nCu muncă și cu răbdare,\nPoți face cât unul mare.\n\n\nMicroscopică\n\nCând pleca odată la război un om,\nI-a strigat o cioară dintr-un vârf de pom:\n- Du-te la bătaie, pentru țară mori,\nȘi-ți va da nevasta un copil din flori.\nOmul,\nAuzind acestea, n-a mai vrut să plece,\nDeci a fost la urmă, fiindc-a dezertat,\nCondamnat la moarte și executat.\n\nCine crede tot ce-i spui\nEste vai de capul lui.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nMihai Viteazul si Turcii\n(Dimitrie Bolintineanu)\n\n\n\nOstile păgîne pasă la hotare.\nMihai-Vodă sade la o masă mare.\nCăpitanii-n juru-i beau, se veselesc,\nCînd deodată-n sală intră-un sol turcesc.\n- Padisahul nostru m-a trimis la tine\nSă-i plătesti tributul ce i se cuvine !...\n\nMihai-Vodă tace. Oaspeti, mare-mic,\nCu onor din teacă spedele-si ridic.\nLuna varsă raze dulci si auroase,\nCăpitanii-si scutur coamele pletoase.\nIat-acum se scoală Doamna-i tinerică\nRumenă, suavă ca o zambilică.\nSub hlamidă-i salta rotungioru-i sîn,\nCrini si garofite pe-al ei chip se-ngîn,\nPărul pe-a ei frunte joaca gratios,\nOchii cu tristete cat-acum în jos:\n- Unde este timpul cel de altădată\nCînd Mihai Viteazul stia să se bată ?\nCela ce-n primejdii stă si se gîndeste\nInamicii tării jugu-i pregăteste.\nPentru tron, mărire, dulcea-i sotioară\nGata-i să se ducă si-n locu-i să moară !\nDoamne, tu ai dreptul s-o abandonezi,\nDar nu ai pe-acela plîngînd ca s-o vezi.\nDu-te, mori in luptă, dulcele meu mire,\nCă de nu esti vrednic, plec la mănăstire !\n\nAtunci Mihai-Vodă se scoală deodată\nSi spre sol întoarce fata-i gîndurată:\n- Mergi si spune celui care te-a trimis\nCă Mihai Viteazul ochii n-a închis.\nAu voiesti pe tară biruri noi a pune ?\nAu vrei să iau pielea de pe Natiune ?...\nPadisahul vostru, fără de-ncongior\nVrea să nimicească p-acest brav popor.\nDar mai bine piară dacă i-a fost dat,\nDecît cu rusine, mic si atîrnat !\n\nSi zicînd aceasta, ia o bardă-n mînă,\nIute strînge-n juru-i armia română\nSi cu ea de-a valma, făr' să zăbovească,\nSfarmă si respinge armia turcească.\nChiar si Sinan-Pasa, plin de umilinti,\nA căzut în apă si-a pierdut doi dinti.\n\nIar Mihai Viteazul, după două ceasuri,\nNaltă-o mănăstire si trei parastasuri !\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nNoapte de august\n(Alfred de Musset)\n\n\n\n\tMuza\nRidică-te, poete ! Ia-ti lira si suspină.\n\n\tPoetul\nDar n-am nici gaz in lampă, nici praf de zacherlină.\n\n\tMuza\nRidică-te, poete si cîntă cînd îti spun !\n\n\tPoetul\nN-ai prea găsit, o, Muză, momentul oportun !...\nCa fata cînd e prinsă în jbuciumări secrete,\nMă-ntorc si stau o clipă cu fata la părete,\nApoi pe partea dreaptă din nou si iar tresar...\nL-am prins ! Am prins dusmanul. Un singur exemplar\nDin cîti m-atacă noaptea, cu hotărîrea fermă\nSă-mi perforeze toată sărmana epidermă !...\nS-a isprăvit cu tine, făptură săltăreată !\nEu nu pot să justific obscura ta vieată,\nCi doar mă uit la tine si indignat mă mir\nDe unde-ti vin aceste instincte de vampir,\nAceastă-nversunare nebună, fără scop ?\nDe ce existi ? Si care destoinic Mizantrop\nTe-a inventat ?... Răspunde-mi, căci dacă mă decid\nSă te trimit ad patres...\n\n\tMuza\n\t\t\tDevii insecticid !\nSi stingi într-însul raza eternă de lumină\nCe tremură în toate tiparele de tină,\nÎn forme vii de floare, de om si de insectă...\n\n\tPoetul\nPe tine nu te muscă....\n\n\tMuza\n\t\t\tPe mine mă respectă.\n\n\tPoetul\nO, da, tu esti abstractă... Dar eu, sărman poet,\nDe cîte ori nu blestem că sunt asa concret !\nDe-as fi si eu ca tine un mit, un artificiu,\nAs ignora desigur acest infam supliciu.\nM-as regăsi cu tine în propriul meu mediu,\nAs crede că din viată mă aflu în concediu...\n\n\tMuza\nO, mai încet !\n\n\tPoetul\n\t\tRăspunde, platonică amantă,\nDe ce mi-ai pus în mînă o pană diletantă ?\n\n\tMuza\nSă-mbraci în haină nouă simtirea ta bogată,\nÎn versurile tale o inimă să bată\nSi lacrimi, din obscura durerii adîncime,\nCa niste diamante sa strălucească-n rime.\nCultivă stilul simplu si epitetul rar,\nApoi, uimit tu însuti, trimite la tipar\nO carte amuzantă si plină, ca un stup,\nDe cugetări subtile...\n\n\tPoetul\n\t\t\tPardon că te-ntrerup,\nDar simt că iar mă-nteapa...\n\n\tMuza\n\t\t\t\tIn forma ideală,\nImpersonal arată-ti durerea personală\nSi-n sfera artei pure, uitîndu-te pe tine...\n\n\tPoetul\nVrei să-m expun amorul si inima-n vitrine ?\nSă pîngăresc în lume secretul meu tezaur,\nSă-mi trîmbitez iubirea în trîmbite de aur ?\nSi cînd în juru-mi creste o larmă ne-ntreruptă\nDe glasuri de durere si strigăte de luptă, -\nEu să rămîn deoparte, cu ochii cătră stele,\nÎn turnul de ivoriu al visurilor mele ?...\nMai bine piară-n germen imaculatul tom !\n\n\tMuza\nDar nu  uita, poete, că esti poet.\n\n\tPoetul\n\t\t\t\tSunt om.\n\n\tMuza\nPardon ! Te rog, dă-mi voie...\n\n\tPoetul\n\t\t\t\tPolemică desartă:\nEu simt că iar mă-nteapă !\n\n\tMuza\n\t\t\t\tVreau artă pentru artă.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nVara la tară...\n(Al. Depărăteanu)\n\n\n\nLocuinta mea de véră\n\tE la téră...\nAcolo era să mor\nDe urît si de-ntristare\n\tBeat de soare\nSi pîrlit îngrozitor !\n\nAcolo, cînd n-are treabă,\n\tOrice babă\nEste medic comunal.\nViata ce aci papită\n\tE lipsită\nDe confort occidental.\n\nNu există berărie,\n\tNici regie...\nDoar un hot de cîrciumar\nCare are marfă proastă\n\tSi-o nevastă\nCe se tine c-un jăndar'.\n\nCînd te duci pe drumul mare\n\tLa plimbare,\nEste praf de nu te vezi:\nTrec, miscînd domol din coadă\n\tSpre livadă\nAle satului cirezi.\n\nSi te poartă subt escortă\n\tO cohortă\nDe tîntari subtiri la glas,\nInzestrati la cap c-o sculă\n\tMinusculă\nCu pretentie de nas...\n\nCînd se ia cîte-o măsură,\n\tLumea-njură\nPe agentul sanitar\nSi-l întreabă fără noimă:\n\t- Ce-ai cu noi, mă ?\nPentru ce să dăm cu var ?...\n\nAle satului mari fete\n\tFără ghete\nIes la garduri pe-nserat...\n(Am văzut aci-ntro noapte\n\tNiste fapte\nCare m-au scandalizat !)\n\nLîngă foc, o babă surdă\n\tSi absurdă\nSpune, ca si alte dăti,\nTot povestea cu Ileana\n\tCosînzeana,\nPlină de banalităti.\n\nDoarme-apoi adînc comuna...\n\tNumai luna\nGalbenă ca un bostan\nIese, mare si rurală,\n\tLa iveală\nDintr-o margine de lan.\n\nCînd si cînd un cîne urlă\n\tCa din surlă...\nCarul-mare s-a oprit\nSuspendat, ca un macabru\n\tCandelabru,\nPeste satul adormit...\n\nDar în zori încep cocosii\n\tPăcătosii,\nCa să facă iar scandal, -\nSă te saturi de vieata\n\tSi dulceata\nTraiului patriarhal !\n\nD-aia zic eu, prin urmare,\n\tVorbă mare:\nCă de-acuma, să mă tai,\nNu-mi mai trebuie altă cură\n\tÎn natură,\nSă mă duceti cu alai !\n\nMeargă pictorii la tară\n\tCa să piară\nDe căldură si de praf !\nMie dati-mi străzi pavate,\n\tMăturate, -\nDati-mi cinematograf !\n\nCa un fluture pe floare,\n\tBeat de soare,\nPentru ce să mor asa ?\nNu mai vreau tărănci naive,\n\tPrimitive...\nMie dati-mi altceva !\n\nDati-mi, dati-mi strada-ngustă\n\tUnde gustă\nOmul viata mai din plin,\nCu trăsuri, femei cochete\n\tSi cu gete\nÎncăltate cel putin !\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nRăspunsul cometei\n(A. Mirea)\n\n\n\nRegret că mă-ntrerupi din cale\nCu interview-ul dumitale.\nDar iată, mă opresc o clipă\nSă-ti dau răspunsul meu în pripă.\n\nV-am salutat o dată sfera\nAcum vreo zece mii de ani\nCînd astronomii de pe Terra\nErau de-abia orangutani.\n(Flammarion era gorilă\nSi bietul Newton diplodoc.\nCamil era de-abia Cămilă\nIar Duică... nu era de loc !\nEl de-abia azi cînd scrie proză\nSe află în metamorfoză\nSi se transformă tare greu:\nAspiră-acum la cimpanzeu.)\n\nDe-atunci, prin negrele stihii,\nÎn noatpea largă si profundă,\nAm rătăcit cu zeci de mii\n\tDe metri pe secundă,\nSi diafană m-am ivit,\nDin perioadă-n perioadă,\nCa fulger blond încremenit\nSă-mi desfăsor spectrala coadă\nPe cerul noptii la zenit...\nPlanetele cu satelitii,\nPurtîndu-si mîndre parazitii,\nMi-au dat portretul prin gazete\nSi m-au fixat mii de lunete...\nDar, gata să-mi găsesc mormîntul\nÎn vreun sistem de constelatii,\nAm revenit zburînd prin spatii,\nCăci nu dispretuiam Pămîntul.\n(De-ati fi în cer ca mine voi\nV-ati minuna întotdeauna\nCum globul ăsta de noroi\nSe vede luminos ca Luna...)\nSi-aveam de gînd - ca un simbol\nDe milenară simpatie -\nCu cel din urmă-al meu ocol\nSă ne unim prin vesnicie\nÎntr-un fantastic carambol.\nSi măritîndu-i neagra humă\nCu luminosul meu adaos,\nÎntr-un aprins vîrtej de spumă \nSă ne rostogolim în haos.\n\nDar cînd văzui ce... porcărie\n(Să-mi ierti cuvîntul) ati făcut,\nCît sînge-a curs din neghiobie\nPe bietul vostru glob de lut, -\nCu spaimă, la perihelie\nDin zborul meu m-am abătut\nSi nimbul clar si trena lungă\nCa o esarfă de lumină,\nMi le-am ferit să nu ajungă\nVreun  strop întunecos de tină.\n\nDe-atunci, iubitul meu, îmi vine\nDe supărare si rusine\nSă fug... cu coada-ntre picioare\nPrin spatii interplanetare\nSi să mă mistui în neant.\nMă duc... Adio ! Salutare !\nSă-mi scrii: Uranus, poste restante.\n\n\n\n\n\n\n"
    },
    {
        "Text": "\n\nGeorge Topârceanu\n\n\n\n\nBlesteme\n(Tudor Arghezi)\n\n\n\nUsure, prin lesia diminetii,\nLa ceasul cînd se iscă precupetii,\nAm fost lovit din trecere o babă\nCe se ivise-n calea lumii, slabă.\nGîndul, rămas în urma mea,\nO a ghicit zicînd pre ea:\n\nÎn două surcele de vreasc să se facă\nPicerele tele, făptură buimacă.\nPresni-ti-ar timpanu,\nSă n-auzi cînd trece traivanul.\nSă uiti la cetanii tipicul\nSi psalmii în zi de Crăciun.\nSă n-ai după masă tutun.\nSă-ti pută buricul.\n\nVedea-te-as în vreo fituică\nPus cu litere de-o schioapă.\nCurge-ti-ar pe-o nară tuică,\nPe cealaltă numai apă.\nLăuda-te-ar Bogdan Duică\nSi pupa-te-ar Popa Iapă !\n\nRăstoarne-se cerul, să-ti cadă-mprejur\nTăria sfărîmată în cioburi de-azur.\nPornească-se vîntul, cînd somnul începe,\nLa să-ti necheze o mie de iepe.\nStihia, deasupra, să macine-n guse\nNinsori de funingini si ploi de cenusse.\nSă latre la tine căzut în noroi\nZăvozii furtunii cu coada vulvoi.\nLa urmă si muntii, sculati în picioare\nCu labele-n solduri porinind fiecare,\nPe crestet să-ti calce, făcîndu-te turtă,\nSă nu se cunoască genunchii de burtă.\n\nPe tine, jivină de mare valoare,\nTe blestem s-adormi de-a-n picioare\nSi cînd vei cerca să mai scrii vreo sudalmă,\nSă-ti fete un soarece-n palmă.\nLa fund, călimara apropae uscată\nSă aibă si-o muscă-necată\nSi, stropi de cerneală zvîrlind pe hîrtie\nPenita crăcită să nu vrea să scrie.\nUn dinte să-ti crească, de cremene lungă\nÎntors către lume să-mpungă,\nIar altul, de cocă si moale, atins,\nSă-l simti că te doare-ntr-adins...\nLa urmă, o droaie de tipuri nefaste,\nProfund imbecile si vag pederaste,\nSă-ti strîmbe-n nestire tinuta si graiul,\nSi-n uliti să crească alaiul\nVîrtej petrecîndu-te-n cale\nPăcate, măscări, osanale.\n\nIar tu, piază rea,\nNu te depărta\nDe prin preajma sa.\nDă-i în ochi albeată,\nÎn păr mătreată,\nÎn nas roseată,\nÎn inima un ceas rău,\nÎn piept o scoabă\nSi-n pat o babă.\nFă din el păpuse,\nSă-l strivească-n use\nFată jucăuse:\nSă-i smulgă urechea si tîtele\nSă-i curgă prin coate tărîtele,\nStuchi-l-ar mîtele !\n\n\n\n\n\n\n"
    }
]